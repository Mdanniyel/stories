---
id: 16265
title: "ארוחת מלכים"
author: "ice- berg86"
author_id: 1721
date: "2011-02-02"
category: "אהבת גברים"
tags: ['אהבה', 'סיפורי אהבה', 'אהבת גברים']
prev_chapter_id: None
next_chapter_id: None
original_url: "http://gogay.co.il/story.php?id=16265"
---

# ארוחת מלכים

"נו, אולי תצא מהאמבטיה כבר? אתה גומר לי את כל המים החמים!" צעקתי ליניב מחדר השינה. השעה כבר שבע בבוקר, ואני שוב אאחר לעבודה. 
"לא רוצה!" הוא צועק. "אני כבר יוצא. אני מתגלח, אתה מכין קפה?" הוא זורק לי מהמקלחת. מכין קפה, גם ארוחת בוקר אני מכין, ובסופו של דבר אני גם זה שינקה את חדר האמבטיה כשהוא יצא חצי רטוב משם, וישאיר לי סימנים של כפות רגליים כל הדרך לחדר השינה. 
"לא. אני אאחר לעבודה אם אני אכין קפה. אתה יכול לסיים כבר? אני כולי מסריח ומת להתקלח." 
ככה זה כל בוקר בשנה האחרונה. מאז שעברנו לגור ביחד הוא תופס לי את המקלחת כל בוקר לפני שאנחנו יוצאים. והקטע הכי מעצבן הוא שהוא מתחיל שעה וחצי אחריי. אני מתעורר לרעש המים שהוא מפעיל בכל הכוח והולך להכין קפה. בד"כ אני גם מכין על הדרך איזה ביצייה וסלט כדי שיהיה לו לפני שהוא הולך, ותמיד הוא שואל אותי מתוך המקלחת אם הכנתי לו קפה וארוחת בוקר. אני שף, זה מה שאני עושה כל היום. אני מוסמך לבשל מאכלי גורמה במאות שקלים לארוחה והוא רוצה ביצה מקושקשת על מחבת טפלון בלי חמאה, וסלט שמורכב ממלפפון ועגבניות שרי בלבד, עם מעט שמן זית ובלי מלח. לפעמים זה פשוט מעליב. 
יש לי מסעדה במרכז העיר שנפתחת היום, בפעם הראשונה למען השם, בשעה תשע בבוקר ללקוחות הראשונים, זהו התכנון בכל מקרה. אני אשאיר את הסו-שף שלי לקבל את הסחורה בבוקר ושאר עובדי המטבח מטפלים במנות הבוקר של כלל עובדי המטבח והלקוחות הראשונים. אני מגיע, לפי התכנון, בעיקר למנות הצהריים והערב. אני מבלה את חיי סביב פטריות שיטאקי ועלי אורוגולה, ובן זוגי המקסים לא מוכן שאני אכין לו אומלט רציני לארוחת בוקר. 
דלת האמבטיה נפתחת והוא יוצא עם מגבת כחולה מסביב למותניים שלו. שובל של מים משתרך מאחוריו בדרכו לחדר השינה, שם הוא נעמד מולי על השטיח הלבן כשנוטפים ממנו ליטרים של מים. איזה עצבים. 
"מתי פעם אחת תישאר איתי בבית עד שאני הולך למשרד?" הוא אומר כשהוא שם את הידיים לצידי הגוף בתנוחת סופרמן אופיינית. הוא מכווץ את שרירי הבטן שלו כדי לשוות לעצמו מראה של סופר גיבור. זה עובד. השיער הארוך והרטוב שלו טפטף לי על המשקפיים כשהסתכלתי עליו מלמטה. 
"כשתרוויח מספיק כדי לשלם לעובדים שלי שעות נוספות. עכשיו תתנגב כמו שצריך, אתה מרטיב לי את השטיח. כרגיל." אני עוקץ אותו והולך למקלחת. 
"אתה כנראה כבר לא אוהב את איך שאני נראה." הוא אומר בדכדוך. אני מסתובב אליו מהדלת. הוא מתבונן בי עם העיני שקד הגדולות שלו במבט של כלב מוכה. הוא רטוב, מטפטף, ונראה משגע כמו ביום שפגשתי אותו. ואז הוא הוריד את המגבת כדי לנגב את הפנים שלו, ואני הייתי צריך להחזיק את עצמי כדי לא לבטל את יום העבודה שלי. 
"אתה מנסה לעשות לי ריגשי? אני פולני! אני המצאתי את הריגשי!" אני אומר בחיוך והולך למקלחת. הריח של האפטרשייב שלו ממלא לי את הנחיריים. המקלחת מלאה באדים, והרצפה מלאה במים, כרגיל. 
"אתה יודע, יש מגבת על הרצפה באמבטיה. אתה צריך לנגב את כל המים האלה כשאתה יוצא מהמקלחת. יום אחד..." 
"אני עלול ליפול ולשבור את הראש, וזה יהיה על מצפוני. כן כן, אני יודע!" הא משלים את המשפט שלי תוך כדי קפיצות על רגל אחת כשהוא מנסה ללבוש תחתונים. 
ככה זה. השעה כבר שבע ורבע ואני עוד לא התקלחתי, המסעדה נפתחת עוד שעה וחצי למבקרים ואני מרחק שעה נסיעה עם הפקקים של יום ראשון. נפלא. 
כשאני יוצא מהמקלחת ולובש את הבגדים שלי בחדר השינה הוא כבר יושב כמו מלך מול המקושקשת והסלט שהכנתי לו, עם עיתון ביד וכוס מיץ תפוזים טרי ביד השנייה. הוא נראה נהדר בחליפה שהוא לובש למשרד. הוא נראה נהדר תמיד. 
כשאני מתבונן עליו לרגע, אני נזכר בפעם הראשונה שראיתי אותו, לפני כמעט שנתיים. 
***** 
הוא נכנס רטוב לגמרי מהגשם לתוך המסעדה שעבדתי בה, מסעדת גורמה "שרמנט" בצפון העיר. רועד מקור הוא ניגש לבאר וביקש כוס מים. ראיתי אותו מתיישב ליד הבאר, מרטיב את השטיח מקיר לקיר שהיה לנו שם, ומבקש פשוט למצוא מחסה מהגשם. הוא לבש מעיל של אופנוענים והייתה לו קסדה שחורה סגולה ביד. הוא הוריד את המעיל והניח אותו על הכסא. וואו. היה לו גוף מטריף. החולצה הסגולה שלבש מתחת למעיל פשוט צעקה מהלחץ שהגוף שלו העמיס עליה. היא הייתה צמודה לו לכל שריר ושריר, ואפילו ראיתי כמה ריבועים מתחת למעטה הסגול והרטוב. הוא ביקש כוס מים נוספת, וניגב את פניו במפית שהייתה על המשטח הנקי. 
מנהל המסעדה לא אהב את זה. הוא ניגש אליו ודרש ממנו לעזוב מיידית את המסעדה כי הוא מפחיד את האורחים. הוא היה כל כך יפה, שלא יכולתי לתת לו ללכת. יצאתי מהמטבח והתלוננתי על זה שהמנקה שוב לא הגיע בזמן, ושאני לא יכול לעבוד במטבח ככה. קרצתי לו, והוא הבין את הפואנטה. הוא מייד הציג עצמו כמנקה מנוסה, שישמח להחליף את המנקה הרגיל למשך הערב. מנהל המסעדה לא אהב את זה, אבל הסכים. 
"הצלת אותי שם חבר. אני יניב" הוא אמר והגיש לי יד רטובה. איזו אחיזה, כמעט שבר לי את האצבעות. הוא חייך חיוך מלא שיניים צחורות ושתי גומות מקסימות הופיעו בלחיים שלו. 
"ערן, הסו-שף של המטבח. נעים מאוד." גם כן דרך להציג את עצמך, קודם שם ומייד התפקיד. יצאתי מפגר ברמות כואבות, אבל לא נראה לי שהיה לו אכפת. 
כשמנהל המסעדה מסתכל עלינו מאחור עם עיניים רושפות גיצים, נכנסנו למטבח. יניב התיישב על כסא גבוה ליד הכיור. 
"ונראה לך שאתה באמת הולך לשבת כל הלילה? אפ על הרגליים! בארון מאחוריך יש כפפות לייטקס וחומרי ניקוי. הכיור האחורי דורש ניקוז וצריך לקרצף את הכלים. צא לדרך!" אמרתי בחיוך. יניב חייך אליי וניגש לארון הניקוי. 
"כפפות ורודות. הייתי צריך לנחש." הוא אמר בקול רם ככל שיכל. הקונדיטורית שבדיוק הכינה בצק פילו עם גזר מזוגג ותאנים התחילה לצחוק. שני טבחי המשנה של המטבח צחקקו ביניהם והצביעו עלי מאחורי הגב. 
"תמשיכו לצחוק והמתאבנים לשולחן שבע-עשרה לא יצאו לעולם" אמרתי בחצי חיוך. שנאתי את הצחקוקים האלה מאחורי הגב שלי. אבל לעזאזל עם הכול, עוד חצי שנה יהיה לי מספיק כסף בחסכונות להקים מסעדה משלי, וכולם יוכלו לקפוץ לי. 
יניב היה מקסים לאורך כל הערב. הוא התלוצץ עם כל העובדים, תוך קרצוף מתמיד של הרצפות, ואפילו השף הראשי התאהבה בו. ואני עמדתי מאחורי העמדה שלי, רק מחכה לרגע ששעת העומס תתחיל והוא יצטרך לבוא לנקות כל כמה דקות את הכלים שאני משתמש בהם. 
בשעת העומס הוא לא עזב לרגע את העמדה שלי ושל השף. רב המלצרים של המסעדה נכנס פעם אחר פעם והוציא מגשים גדושי מנות עיקריות ומרקים שונים מהעמדה שלי, ויניב רץ אחריו לנקות את מה שנשפך, אם נשפך. בוץ נכנס בדרכים לא דרכים למטבח ויניב קרצף כנדרש ממנקה יעיל שוב ושוב כך שהרצפה הבריקה כל הזמן. 
כשהערב הגיע לסופו, יניב התיישב לידי בזמן שניקיתי את שאריות העגבניות מרוטב הפסטה שעמלתי עליו כל הערב. הוא התיישב לידי ויכולתי להריח את האפטרשייב שלו, מהול בריח חמוץ של זיעה וחומרי ניקוי. הבטן שלו קרקרה בקול. 
"אתה רעב? עבדת קשה כל הלילה, בוא תשב לנשנש משהו." 
העיניים שלו היו אסירות תודה. משהו אמר לי שהוא לא בדיוק אכל כמו שצריך מהבוקר. 
"מה דעתך על טורטליני רוסו דלה פורטונה?" שאלתי אותו בעודי מחפש צלחת עמוקה נקייה בארון. 
"ספגטי עם קטשופ?" הוא שאל עם חיוך. זהו. נשביתי בקסם שלו. 
"כן. בערך. תיגש לבאר ותביא לנו איזה שלושה בקבוקי יין טובים, תגיד לליאור הברמן שזה בשביל ארוחת הערב של המטבח." הוא קם מהכיסא וניגש לדלת המטבח. היה לו ישבן מטריף. ואני, בחור רזה אבל גבוה, הומו, מה הסיכוי של אחד כמוני להשיג דוגמן כמוהו? 
עובדי המטבח התכנסו מסביב לשולחן הכי גדול במסעדה ואני הוצאתי להם צלחות של טורטליני אפוי ולחם דורום עם עגבניות מיובשות ודלוריות כבושות. יניב התיישב על יד הבאר. מנהל המסעדה סימן לו לבוא ולהתיישב לידו, ויניב נראה כאילו הוא מתבייש לבוא לשבת עם כולנו. 
אז הלכתי אליו לבאר. אמרתי לו שזה מסורת במסעדת "שרמנט" שכולם אוכלים ביחד בסוף יום העבודה. בסוף גררתי אותו פיזית לשולחן. זה לא היה פשוט, הוא היה בחור חזק. השיער השחור שלו היה עדיין אסוף בקוקו, אז באיזשהו שלב פשוט משכתי לו בקוקו כמו ילד בכיתה ב. זה עבד. 
מנהל המסעדה, שלמה אברמוביץ', כל כך התלהב מיניב שהוא החליט לתת לו עבודה. יניב היה מאושר. הוא היה מובטל שבדיוק קיבל תעודת קופירייטר מאיזה מכללה בדרום, וכבר חודשיים שהוא מחפש עבודה כדי לשלם חשבונות. מנהל המסעדה אמר לו בגאווה שהוא אפילו מוכן לשלם לו קצת יותר משכר מינימום אם הוא ימצא דרכים לחסוך בחומרי ניקוי. איזה דפוק. 
***** 
“יניב, ראית את החולצה השחורה המכופתרת שלי? שמתי אותה במייבש ואני לא מוצא אותה." 
"היא בחדר העבודה, גיהצתי לך אותה." 
מה אני אמור לעשות עם הבנאדם? מצד אחד, הוא משאיר בלגאן במקלחת, מצד שני הוא מגהץ לי חולצות לעבודה. 
הוא ישב ליד השולחן במטבח עם הקפה ביד אחת והעיתון ביד השנייה. הוא נראה מאוד מרוכז במה שכתוב. השיער הארוך שלו היה אסוף בקוקו מסודר, והזקן תיש המפגר שהוא החליט לגדל פתאום נראה נורא מחמיא לו. בחוץ יש חורף ישראלי עז, מה שאומר שקצת קריר ויש גשם לפרקים. 
אף פעם לא הבנתי את המושג הזה גשם לפרקים, נראה לי שדני רופ המציא אותו כדי שניקח מטריה כל יום למשך חודש. ברק פילח פתאום את השמיים בצבע כחול עז. ואני? החולצה שלי חיכתה לי על קולב נקייה ומגוהצת לצד המכנסיים הרשמיים שלי (מפוספסים שחור לבן, מדי שף רגילים) ועניבה אדומה, בשביל מאוחר יותר. השעון על הקיר הראה שמונה ורבע. אני חייב לזוז. 
בדרך למטבח אני אוסף את המפתחות למזדה -3 האדומה של יניב. אני צריך לעשות הרבה רושם על המבקרים שמגיעים היום לבדוק את המסעדה שלי. יניב שם לב ומעקם את האף. זה משווה לו מראה של מורה בתיכון אחרי שהיא תפסה מישהו מעתיק בבחינה. 
"אתה לוקח את המזדה? אני לוקח את האופנוע." 
"אל תהייה מגוחך. יורד גשם, זה מסוכן." 
"אז איך אני אמור להגיע? אוטובוס? אני אגיע רטוב ומגעיל למשרד. ואתה יודע שהבוס שונא שאני מגיע באיחור." 
"גם על האופנוע תגיע רטוב ומגעיל." 
"כן, אבל אני אגיע בזמן. זה רק חמש דקות מכאן, ואני אמצא חניה בלי בעיה לקווין." הוא קרא לאופנוע שלו קווין כי הוא העריץ את קווין קוסטנר. ילדותי, אני יודע, אבל מקסים באיזשהו מובן. 
"אני חייב לזוז. סע בזהירות טוב? ובערב תבוא עם לילך או מישהו לפתיחה. אל תבוא עם האופנוע. בסדר?" 
"טוב נו. יא פולניה זקנה." 
"נו, שוין." אמרתי אני והוא התפוצץ מצחוק. 
***** 
הימים עברו, ואני כבר התרגלתי לבוא בבוקר ולראות את יניב עם מטפחת קשורה לראשו כדי לאסוף את כל השיער, כפפות צהובות, מטאטא ירוק וסינר מלוכלך שהוא לבש מעל הג'ינסים הצמודים והחולצות המחמיאות. ואני הייתי נחתך מהסכינים שלי יותר מאשר בזמן הלימודים. הוא שיגע אותי. 
הימים הגשומים התחלפו בימים שמשיים של אביב, וכאילו מייד אחר כך הגיעו ימי הקיץ החמים. אבל כשאוגוסט הגיע, הגיעו איתו חדשות מדהימות. 
רשת מסעדות גדולה בארץ בדיוק פשטה את הרגל, והסניף שלהם בעיר נסגר לאלתר. המקום יוצא למכרז, והם מקבלים גם עסקים עצמאיים. לא היה מצב יותר מושלם מזה. מטבח ענקי, אזור הארחה של שבע-מאות סועדים, בשתי קומות, ואפילו פואייה בשביל המארחת של המקום. מושלם. והרבה הרבה הרבה מעל המקסימום הכספי המותר לי. 
אז מצאתי את עצמי יושב מול כוס יין בשעה שש בבוקר, מעשן סיגריה על שולחן קטן מחוץ למסעדה, בד"כ המקום של המאבטח. בחוץ שאריות של טל מאתמול זרחו על הכבישים בשמש של הבוקר. מעבר לרחוב יש מאפייה קטנה, שכונתית כזו, שמכינה לחמניות טריות בשעות הקטנות של הלילה. המוכרת בקופה הסתכלה עליי דרך החלון המלוכלך. הקונדיטורית השמנמונת הגיעה עם הרכב המרופט שלה לחנייה שמעבר לרחוב. היא הביטה עליי מרחוק, עשתה לי שלום קצרצר ונכנסה להביא ערימה של לחמניות ומאפים מהמאפייה. את המאפים הכי טובים היא יודעת להכין עם עיניים קשורות, אבל את הקפה של הבוקר היא עושה עם קרואסון בשקל וחצי. אני חייב להפסיק עם הג'אנק פוד הזה. חסל סדר קרואסונים ומאפים עתירי קלוריות. 
יניב הגיע כמה דקות אחרי הטבחים האחרים וראה אותי יושב בחוץ. מכל מי שהגיע לעבודה באותו היום, הוא היה היחיד שהתיישב בשולחן שלי. 
"נו, שפוך!" הוא אמר כאילו שאנחנו חברים הכי טובים עוד מתקופת היסודי. הוא הוריד את מעיל האופנוענים שלו ואת הקסדה ולקח ממני סיגריה. הוא לבש חולצת פולו אדומה עם פסים שחורים שגרמו לחזה שלו להיראות גדול יותר. לעזאזל איתו, איך אני אמור להתרכז בלהיות אומלל? 
"סתם... עזוב, עניינים של מבוגרים. צריך אש?" שאלתי תוך כדי שאני מוציא את הזיפו הנאמנה שלי מהכיס. הוא הסתכל עליי במבט שובב. השיער שלו היה פזור על הכתפיים הרחבות שלו, וכשהוא שאף מהסיגריה, החזה שלו התנפח למימדים עצומים. 
"אתה הולך לספר לי או שאני אצטרך להוציא את זה ממך בכוח?" 
"למה נראה לך שמשהו לא בסדר?" 
"אולי כי אתה יושב פה עם חפיסה חצי ריקה, וכוס יין מלאה שלא נגעת בה מהרגע שהתיישבת. שלא לדבר על זה שעכשיו מוקדם אפילו בשביל ההומלס הכי שתיין לשתות. וחוץ מזה, אני רואה דרך החזות הכאילו קשוחה שלך. אז יאללה, דבר." הוא אמר ולקח שאיפה ארוכה מהסיגריה, יוצר שקט מכוון כדי שאני אדבר. 
אז מה יכולתי לעשות? סיפרתי לו. לאט לאט החיוך שלו התפוגג, והבנתי שהוא באמת מקשיב לברבורים שלי. הוא לקח שאיפות ארוכות יותר ויותר מהסיגריה, והרגשתי שהגלגלים במוח שלו מסתובבים על סל"ד גבוה. הוא פשוט ישב שם ועישן בשרשרת, עד שהגיעה השעה ללכת לעבוד. 
בסוף היום, שנמשך כמו נצח, הוא התיישב לידי לאכול "שפרדס" פאי עם סלט רועים ושקי בצק ממולאים בתערובת של גזר, דלעת ובטטות מזוגגות. כולם נהנו מהאוכל, ואפילו השף מצא את עצמו בלי סיבה להתלונן על האוכל. השקעתי יותר מדי, וזה הכול בגלל שהתפרעתי עם העבודה כדי לא לחשוב על כמה אני אומלל. 
"תראה, ערן, חשבתי כל היום על מה שאמרת לי בבוקר. ונראה לי שיש לי דרך לעזור לך." הוא לחש לי ומייד לעס נמרצות מזלג עם בצק עלים וירקות. 
אני חייב לציין שהופתעתי. הסתובבתי אליו לאט כשהמזלג עם ה"שפרדס" פאי תקוע לי בפה והעיניים שלי נראו כמו צלחות חרסינה ענקיות. 
"מה?" שאלתי בפה מלא. יניב צחקק עליי לרגע וסימן לי לבלוע לפני שאני מדבר. בלעתי. 
"חשבתי על העניין. הבנק מוכן לאשר לך הלוואה של מאה אלף דולר נכון? עם הרפרנסים שלך מפה ומהאקדמיה לגסטרונומיה או וואטאבר, נכון? וחסר לך בערך עוד מאה אלף דולר כדי לשים על השולחן חוזה לכמה שנים טובות כן? אז יש לי פתרון." 
ישבתי והסתכלתי עליו. מאיפה הוא נחת עליי הבחור הזה? אני לא חושב על לשאול אותו מה שלומו בבוקר, והוא חושב על דרכים להשיג לי מסעדה? מאיפה יש לבחור הזה, שהיה מובטל עד לפני כמה חודשים, מאה ומשהו אלף דולר? 
"פתרון? רגע, בוא לא נדבר על זה כאן. בוא נצא החוצה לסיגריה." אמרתי במהירות כשראיתי את השף מסתכל עלינו קצת יותר מדי בחשדנות. 
יצאנו לאוויר החם של סוף אוגוסט. הרחובות היו עמוסים באנשים שחוזרים הביתה מבילויים של יום חמישי, והמכוניות טסו על הכבישים החמים במהירות מופרזת, כרגיל. יניב הדליק שתי סיגריות והגיש לי אחת. השאיפות הרותחות אל מול האוויר הלח היו נהדרות. הוא הוציא משום מקום בקבוק מים קרים והניח אותו על השולחן של המאבטח. 
הסתכלתי על הבחור המרשים הזה. אף פעם לא ראיתי אותו עם בחורה, למרות שברור שמישהו שנראה כמוהו לא צריכה להיות לו בעיה להשיג כל בחורה שעוברת ברחוב. החולצה האדומה שלו בהקה תחת האור הצהוב של השלט כניסה למסעדה. הוא נראה מתרגש משום מה. 
"ערן, חשבתי על זה כבר כמה זמן. ואני יודע שמה שאני הולך להגיד לך עכשיו יישמע מופרך או מפחיד במקרה הטוב. אבל, תנסה להקשיב לי לרגע. אני גר בדירה בגבעה, אתה יודע את זה. מה שאתה לא יודע זה שההורים שלי גרים כרגע בארה"ב, במנהטן למען האמת, ויש להם הרבה מאוד כסף. הדירה שאני גר בה רשומה על שמי, והיא שווה משהו כמו 150 אלף דולר תחת משכנתא..." 
"שלא תעיז..." אמרתי לו מייד. ידעתי לאן הוא חותר. "שלא תעיז אפילו לחשוב על למכור את הדירה שלך בשבילי! מאיפה לך לשלם משכנתא? וחוץ מזה, אנחנו בקושי מכירים." הקול שלי התחיל להתעצם. ממש צעקתי עליו. 
"אבל... יש לי את הכסף, זה לא שאני לא עובד. ולא באמת אכפת לי שאנחנו לא מכירים. אני... כבר הרבה זמן רוצה להגיד לך שאני רוצה להכיר אותך יותר... כאילו..." 
"כאילו מה? יניב, אתה מדבר שטויות. אתה מקשיב לעצמך? למה שתיקח על עצמך כזו מעמסה? ואיפה תגור לעזאזל? ונראה לך שאני אתן לך להיכנס לחובות של מאות אלפי שקלים בשבילי? למה שאני אתן לך לעשות את זה? הא? ולמה בכלל אתה רוצה לעשות את זה?" 
"כי התאהבתי בך!" הוא צעק. 
***** 
כשהגעתי למסעדה, הגשם כבר הפסיק והחנייה זהרה באור השמש. מבעד לחלונות הגבוהים והצרים של המטבח יכולתי לזהות את הטבחים שלי עובדים בשצף קצף על היום הכי חשוב בקריירה שלי, הפתיחה החגיגית. במהלך הבוקר אנחנו אמורים לעבוד על התפריטים לארוחת הצהריים, שבה מגיעים לא פחות מעשרים מבקרי מסעדות כדי לנסות בכל הכוח לשים לי רגל ארוכה ומכשילה בדרך שלי להצלחה. הסו-שף שלי עמל על הכנת הבשר לצהריים, הקונדיטור ששכרתי עמד מאחורי חמישה מגשים עם לפחות מאה בסיסים לפאי אישי, הטבחים קצצו ערימות בלתי מוגבלות של בצל לבן וירוק, ואפילו המנקה המקסימה ששכרתי, עמלה בצד על הכנת העגלה שלה. כשנכנסתי למטבח הם כולם הסתכלו עליי, חייכו ומחאו לי כפיים. רציתי לבכות. 
הודיתי לכולם על העבודה שלהם בימים האחרונים. מאז שפרסמתי את הפתיחה החגיגית הם כולם עמלו על הפצת הבשורה בכל הארץ. אחד מהטבחים עבד פעם בחברה סלולארית גדולה בשירות לקוחות וי איי פי. הוא היה כנראה עובד מצוין כי כמה סלבריטאים הפכו להיות מקורבים מרוחקים שלו. הוא אפילו הצליח להשיג לי להיום בערב צלם דוגמניות מאיזה סוכנות מפורסמת, שהבטיח להביא כמה יפות ויפים להצטלם במקום. הקונדיטור הביא את כל הלקוחות הכבדים שלו שהוא עשה עבורם בר-מצוות מיוחדות וכאלה. אני מאידך הבאתי איתי את כל הלקוחות הנאמנים והעשירים שהיו לי במסעדת "שרמנט", ששמחו לשמוע שאני פותח מקום משלי. 
השעות עברו כמו שנים. רב המלצרים החדש וצוות אזור ההסעדה הגיעו באיחור של חצי שעה. לא סימן טובה. תדרכתי אותם לגבי המבקרים, מי יושב היכן ומאיזה עיתון או מגזין או אתר אינטרנט הם מגיעים. הכנתי אותם למצב שבו הם יצטרכו לגשת שוב ושוב לאותו שולחן כדי להביא להם מנות שמהן הם יאכלו רק ביס או שניים לפני שהם יבקשו שיפנו להם את השולחן. המשאית עם המשקאות הקלים הגיעה, ויחד איתה הגיע גם רכב מסחרי קטן עם היינות. 
הברמן החדש ששכרתי הגיע לבוש כמו פנקיסט בסוף שנות התשעים, עם חולצה קרועה ושיער מפוזר. הוא הבטיח לי שהוא יחליף בגדים אחרי שהוא יסיים לסדר את הבאר, ושאפילו הוא שכר חליפה במיוחד לאירוע בערב. סידורי הפרחים שהזמנתי מבעוד מועד הגיעו עם שלושה סבלים, שנכנסו עם מלא בוץ על הנעליים וחיפשו מקום עם כיור. המלצתי להם על השירותים, כדי שחלילה לא יתקרבו למטבח שלי. 
הטלפון הסלולארי שלי לא מפסיק לצלצל. חצי מהמספרים אני בכלל לא מזהה, והחצי השני חסויים. הטבח הראשי לא מבין איפה כל הגזרים והוא חושב שזה רעיון טוב לשאול אותי. אני שולח אותו לסו-שף, עמית, ואומר לו שלא יתקרב אליי יותר היום עד הערב. אני שומע זכוכית מתנפצת ואני רואה מלצרית דקיקה עומדת מעל ערימה שפעם הייתה כוסות יין על הרצפה. רב המלצרים מסמן לי מרחוק שזה בסדר וניגש לצעוק עליה בעצמו. הכול מבולגן ועוד שעה מגיעים המבקרים לאכול ארוחה שעוד לא מוכנה. אוי אלוהים, אני צריך עזרה. 
ואז הטלפון מצלצל שוב וזה יניב. רק השם שלו משפר לי את ההרגשה. 
"הלו?" אני אומר עם כל הביטחון שהצלחתי לגייס. 
"עד כדי כך?" הוא שואל. הוא קורא אותי כמו ספר האיש הזה. 
"כן. הפרחים לא בסדר, והתפריטים לא הגיעו עדיין, והמלצרית הסתומה שברה חצי מכוסות היין החדשות, והטבח משגע אותי כי הוא לא מוצא את הגזרים שהנחתי במקרר, ויורד גשם וקר לי, ואני מזיע כמו חזיר, והגרילר עושה רעש מוזר כשמדליקים אותו, ו..." 
"ואתה היסטרי. תירגע. צא החוצה לעשן סיגריה, אני יוצא לעשן אחת גם." סיגריה, הוא יוצא לעשן איתי סיגריה. אפילו שזה וירטואלי זה מקסים מצידו. 
בחוץ צוות של חשמלאים עובדים על השלט של המסעדה שלי: "Le Fleur de Li" . הסמל המפורסם הזה נכנס לי לראש מאז שקראתי את 'צופן דה-וינצ'י'. הכיתוב השחור על הרקע הוורוד הבהיר מאוד היה דק ועגול, והסמל הופיע בין המילים פחות או יותר באמצע. אני מוציא את החפיסת מארלבורו לייט שלי ומוציא סיגריה. המצית 'זיפו' הנאמנה שלי מולאה מבעוד מועד בגז ע"י בן זוגי, ואני מבעיר לעצמי רגע של נחת. 
"קח שאכטה, ותירגע. הפרחים נראים נהדר, יש לך מספיק כוסות בשביל חטיבת גולני שלימה, הטבח ימצא את הגזר, הגשם יפסיק עוד מעט והגרילר עושה רעש של חדש. אם תמשיך ככה תחטוף התקף לב. תוציא את הטישיו ששמתי לך בסינר ותדאג לנקז את כל הזיעה שלך לפני שהיא תעשה לך כתמים על הצווארון. אל תשכח לאפר את הסיגריה לעציץ בכניסה, אתה לא רוצה אפר על השטיח. ותפסיק לשחק עם ה'זיפו', לא נשאר לנו הרבה גז בבית." 
עד שהוא אמר לי את זה לא שמתי לב שאני מדליק ומכבה את המצית. הוא מכיר אותי כל כך טוב שזה מפחיד לפעמים. לקחתי שאיפה ארוכה ומרגיעה מהסיגריה. הריח של הגשם שירד לא מזמן ממלא לי את הנחיריים ביחד עם הריח החמוץ של הסיגריה והארומה הכללית של העיר. פתאום ריח מתוק של שוקולד ממלא את הרחוב. הקונדיטור התחיל להכין את הסופלה. 
"אתה נשמע רגוע יותר" אומר לי יניב לתוך השפופרת. נתתי לאש למלא את הריאות שלי וחשבתי מחשבות מרגיעות. 
"כן, נראה לי שאני אהיה בסדר." אמרתי בשקט לשפופרת. המכשיר צייץ עם הודעה של סוללה מתרוקנת. "נגמרת לי הבטרייה, אני חייב ללכת, תודה." אמרתי ויכולתי לדמיין את החיוך של ה"אין בעד מה" שבטח מתנוסס לו על הפרצוף. 


***** 
שקט. כל המכוניות ברחוב נעצרו, כל האנשים נעמדו במקום. שקט. האורחים בבתי הקפה, השיכורים שהסתובבו ברחוב, הניידת משטרה שחצתה את הצומת, ואפילו החתולים שרבו מאחורי הפח זבל, כולם השתתקו בבת אחת. מה הוא אמר? 
"מה? אתה... למה... כאילו איך... בי?" מלמלתי מתוך חוסר הבנה מהול בפחד תהומי לא ברור. 
יניב עמד מולי עם הסיגריה בפה. הוא פיזר את השיער שלו שעכשיו התנופף ברוח הקרה של הלילה. האנשים ברחוב זזו מהר, התעסקו בענייניהם, נסעו, צחקו וצעקו בלי קול. הוא הסתכל עלי עם עייני השקד הגדולות האלו שלו. אם היה אי פעם רגע לומר לו מה שאני מרגיש, זה היה כעת. 
"ערן, חשבתי ש... חשבתי שתשים לב. חשבתי שאתה רואה את מה שאני ראיתי. חשבתי ש... אתה... רוצה... אותי." הוא אמר והביט על הרצפה. הוא שמט את הסיגריה מהיד ודרך עליה עם המגף שלו. השיער הארוך הסתיר כעת את הפנים היפות, ובפעם הראשונה שמעתי קול צחוק בוקע מתוך המסעדה. אחד הטבחים סיפר בדיחה גסה כלשהי, בטוח. הרחוב שב להיות רועש ומלא שוב. הרגע עבר. 
"אתה יודע, חשבתי עליך מהיום הראשון שפגשתי אותך," אמר יניב בקול חלוש. הוא נשמע כמו ילד קטן לרגע. "חשבתי שאתה בחור נחמד, ואחרי שעזרת לי להשיג עבודה, לא ידעתי מה לעשות עם עצמי מרוב אושר." הוא אמר. "אז בכל יום חשבתי קצת יותר... אתה יודע... עליך." 
לא ידעתי מה לומר לו. לא הייתי במצב כזה אף פעם. והאמת המרה היא שאני חשבתי עליו כל יום גם, והמילים פשוט לא יצאו לי מהפה. 
"אז... אני מבין שאתה לא מעוניין. אני חושב שאולי כדאי שאני אלך" הוא הביט עליי בתקווה שאני אעצור אותו, ולא יכולתי. "אז ביי." הוא אמר. שלוש שניות אחרי זה שמעתי את האופנוע שלו רועם במורד הרחוב. פתאום חם לי הרבה יותר. 
***** 
"ערן, איפה אתה?" צעק הקונדיטור מתוך המטבח. ריח חריף של הסיגריה הכבויה הצחין לי את המעיל. הורדתי אותו ותליתי אותו על הקולב בכניסה. 
הצוות שהתקין את השלט סיים לעבוד ונכנסו איתי כדי לקבל תשלום. המסעדה עומדת להיפתח עוד שעה וחצי, והמנקים עמלים על ניקיון המקום. ריח חריף של משהו חרוך עלה באפי. משהו במטבח נשרף. שרבטתי צ'ק למתקינים ורצתי למטבח. הקונדיטור עמד מעל לתנור אפייה שהעלה עשן שחור דק עם ריח של פחם. 
"ערן, אל תתעצבן אבל הלכו לי כל הבסיסים של הפונדט. אני חייב ללכת למאפייה ולהביא בסיסים חדשים. אבל משהו לא בסדר עם התנור, הוא מתחמם יתר על המידה כשהוא במצב טורבו." הוא אמר תוך משיכת מעיל עור שחור על כתף אחת בדרכו החוצה. שיט. 
ובעודי שואל את עצמי מה עוד יכול להשתבש, היקום עונה לי בקול מחריש אוזניים של רעם וברק, המודיעים כי הגשמים שלפני רגע קל נעלמו מן העולם חזרו, ובגדול. דליים של מים נוחתים מן השמיים על החלונות מבחוץ, ואורו המהבהב של השלט בכניסה נתן הרגשה שמשהו רע יותר עלול לקרות. אבל יהיה בסדר אני צועק לעצמי מבפנים. 
הדקות נוקפות, הגשם מתגבר ואני מחכה שהקונדיטור יחזור עם הבסיסים. המנקים עברו לפינוי הקרטונים של הכלי מטבח שהושארו בערימות ליד הכניסה. הטבחית הצעירה ששכרתי רק לפני כמה ימים מדדה מסביב לשולחנות ומדליקה את הנרות הקטנים שהונחו עליהם. השולחנות השחורים והמבריקים מאירים לפתע ולרגע קצר נראה כאילו המסעדה נמצאת בליבו של איזה ארמון נוצץ, או במעבה האדמה. 
רעם, ברק, גשם חזק, רעש של אופנוע בחוץ גורם לי לחשוב על יניב וכמה מסוכן זה לנסוע עם אופנוע במזג האוויר הזה. הקונדיטור נכנס בדלת האחורית של המטבח נוטף מים עם ארבע קופסאות גדולות בשקיות ניילון שחורות. הוא נראה כאילו עבר עליו גיהינום צרוף. אבל לפחות יהיו פונדטים היום, תודה לאל. 
הגשם מפסיק והשמש יוצאת, והרחוב המנצנץ נראה פתאום נקי ומזמין. הכול יהיה בסדר, רק לסיים את הארוחה הזו ואת המסיבה בערב. זה הכול. מרחוק אני מזהה שלט חוצות גדול עם בחור קירח ועגלגל. מעליו מתנוסס משפט באדום שאני לא רואה, אבל יודע בעל פה. החיוך של השמנמן מובן לכל מי שיכול לקרוא את השורה הקצרה, רק שש מילים שאומרות הכול: "אני סקסי, מה תגידו על זה?" פרסומת לסדנא כושלת לשיפור עצמי שהדוגמן השמנמן אפילו לא השתתף בה. אני יודע את זה כי זה השלט חוצות הראשון של יניב. 
עברה כמעט חצי שנה מאז שהוא הצטרף ל"בראלי הראל יוגב פרסום", והשלט הזה היה הפרויקט הגדול הראשון שלו. אני זוכר שהוא לקח אותי בכוונה דרך הכביש הראשי והראה לי את השלט חוצות הזה. הסתכלתי ואמרתי לו שזה שלט ממש מגניב ושאהבתי את הסלוגן. אז הוא קרץ לי ואמר לי שזה שלו ואני דפקתי כזו צרחה שהוא כמעט איבד שליטה על האוטו. בשביל לחגוג הלכנו למסעדה הזו בדיוק, בלילה האחרון שלה. מה לא הייתי נותן כדי שהוא יהיה כאן עכשיו. הוא תמיד יודע איך להרגיע אותי. 
המטבח מעלה ריחות נעימים של ירקות מתבשלים ובשר על הגריל. הגשם הפסיק והשמש מלטפת את הרחוב הסואן בחום ואהבה שרק היא יודעת לתת. ילדה קטנה עם תיק גב גדול עוברת ליד הכניסה למסעדה ונעצרת מול החלון הגדול. היא מסתכלת פנימה במבט חשדני ומייד מחליפה אותו במבט של פליאה. הפה שלה נפתח, ואני יכול להישבע שאני שומע "אווווו" ארוך ומלא משמעות יוצא מפייה. אני מביט החוצה לכיוון החניה ורואה מכונית נעצרת שם. ממנה יוצאת אחת המבקרות של עיתון "הארץ". הנה זה מתחיל. 
***** 
דביל שכמוני. דביל דביל דביל! הבנאדם מתוודה מולי, רוצה לעזור לי להשיג את המסעדה, ואני כמו מפגר לא אומר לו כלום. עומד כמו שלומיאל עם החולצה מחוץ למכנס ונותן לו ללכת, לדבר הכי טוב שנכנס לי לחיים מאז ש... מאז ש... פאקינג אף פעם! מטומטם! אוי אני יכול להרוג את עצמי עכשיו... 
אני עוד יכול להריח את האגזוז של האופנוע שלו. השיער הארוך שלו מבצבץ מתחת לקסדה שחבש. האוויר שמסביבו מתחמם מחום גופו. והוא נוסע לכיוון הכביש הראשי ולוקח איתו את החלום שלי. ולא בגלל שהוא מתנגד, לא. אלא בגלל שאני מפגר. יש לי פיגור שכלי עמוק עם שריטה. אני טעות אנוש בעת ביצוע. בחיי שאני לא יודע מה יש לי. 
אני מוציא סיגריה נוספת מן החפיסה. אין לי אש. הזיפו הנאמנה לא מוכנה להצית להבה קטנה. שוב נגמר לי הגז. אני עומד כמו מפגר בכניסה למסעדת שף מכובדת, רטוב, רועד, ובלי אש. 
רעש. רעש של אופנוע. אולי זה הוא? אם זה הוא אני עוצר אותו ואומר לו שאני רוצה אותו ושיזדיין העולם. אם זה הוא, אני לוקח אותו ביד אחת, אוקיי אולי שתיים, ודופק לו צרפתית שלא תבייש את ז'אן פול דה לה שמטע. אני תופס אותו בכל הכוח שיש לי ואומר לו שהתאהבתי בו ברגע שנכנס מסריח ונוטף מים למסעדה בפעם הראשונה. כן! אני אוזר אומץ ואומר לו הכול! 
"צריך אש?" 
השאלה כ"כ הבהילה אותי שכמעט העפתי את הסיגריה מהיד. זה היה מנהל המסעדה. השטן הקטן בהתגלמותו. שלמה אברמוביץ' היה ידוע בחוג המסעדנות כרודן לא קטן וכבעל כוח ואון שאין כמותו בישראל. מסעדנים מדן ועד אילת חששו להיכנס איתו למאבקים. הוא כמו נוחי דנקנר של ענף המסעדנות. הוא הבעלים של לא פחות משמונה מסעדות גורמה יקרות להחריד בכל הארץ, ואינספור בתי קפה באזור הצפון והמרכז. המסעדה הזו, "שרמנט", היא הבייבי המסחרי שלו. הוא פעם התרברב בפניי שהוא קנה אותה בגרושים מהבעלים הקודם והפך אותה למסעדה הכי מצליחה באזור החיוג הזה, רק כי הוא יודע לנהל כמו שצריך. חרא של בנאדם, אבל הוא צדק. 
"אתה צריך להפסיק לעשן, זה לא בריא בשבילך" הוא אמר תוך שהוא מדליק גפרור ומניח אותו בוער מול המרלבורו שלי. גפרור, מי משתמש בימינו בגפרור? 
"אני יודע," אני אומר תוך שאיפת האש לריאות שלי. זה מרגיש טוב, אבל זה לא ממלא כמו שקיוויתי. "אני מנסה להפסיק כבר שנים, אבל תמיד מוצא תירוץ משכנע למדי לחזור." 
הוא מוציא סיגר קובני ארוך מהכיס של המעיל שלו ומצית גפרור נוסף. אני יודע שזה קובני, אני מבין בסיגרים. וזה אחד יקר מאוד, מיובא במיוחד עם טבק חצי קובני וחצי מהרפובליקה הדומיניקאנית. מסוג הדברים שרואים בסרטים של ג'יימס בונד. ובגלל זה הוא משתמש בגפרור, כי סיגר מדליקים רק עם גפרור עץ. זה מעצים את הטעם. 
"אז," הוא שואל בטוב טעם ובלי טאקט, "יניב ואתה כבר מזדיינים או לא?" 
הוא נושף ענן מתוק של סיגר איכותי לאוויר העולם. יש לעשן הזה גוון וורדרד. אני מנסה לבלוע את העשן האפור מהסיגריה שלי. איך הוא יודע? זה כל-כך ברור? והכי גרוע, הוא אפילו לא מתרגש. הוא לוקח את זה בשנטי. אני בשוק. לא מספיק שכרגע אמרתי לא לבנאדם הכי שבעולם, מנהל המסעדה, המאפיונר הראשי, דון פאקינג קורליאונה של הענף שואל אותי אם אני מזיין את המנקה החדש שלו? לעזאזל, אני לא יודע אפילו איך להתחיל לענות לו. 
"לא. למה אתה... כאילו אתה לא חושב שזה קצת חצוף?" 
"אוי נו, בחייך" הוא אומר לי בנונשלנטיות. "כולנו יודעים שאתה 'אגזוזן', ודי ברור לכולנו שהמנשנש השני נדלק לך על התחת. תרתי משמע." הוא אומר וצוחק, צחוק שמלווה בשיעול עישון קל. שייחנק. המניאק. העשן הוורוד יוצא לו מהאף כשהוא משתעל. אני מוצא עצמי מאחל לו סרטן גרון קשה מלווה בשיעולים מלאים בג'יפה למשך הרבה שנים. 
"אתם שניכם יושבים במטבח, מבשלים ומנקים וחושבים שאני לא אשים לב? מה, נולדתי אתמול? עשו אותי באצבע? ואל תתחיל איתי עכשיו אם אצבעות והומואים. רק זה חסר לי. עכשיו תקשיב לי טוב צ'ופצ'יק. אתה והמנקה דוחפים אחד לשני מלפפונים? אתם עושים אחד לשני טוב? תפתח את האוזניים טוב טוב ערן, כי אם אתה לא מקשיב לי עכשיו העתיד שלך מוטל בספק. אתה לא עושה עם המנקה כלום! הבנת? אני לא רוצה שמועות שירוצו פה בעיר על הסו-שף של 'שרמנט', שמסתובב בבארים של מתרוממים ומזיין בתחת כל מיני מנקים. אתה לא עושה איתו כלום הבנת?" 
הסתכלתי על הפרצוף השמן של שלמה. הוא לקח שאיפה ארוכה מהקובני ונשף את העשן המתוק על הפנים המזיעות שלי. שמעתי נכון, והוא היה רציני לגמרי. דביל. מה לעזאזל אני אמור להגיד לו על דבר כזה. 
"תפסיק להסתכל עליי כמו מפגר. שמעת אותי טוב אני מקווה. אני לא רוצה שתתרומם לי בכל העיר ותעשה לי בושות. מספיק יש לנו את המועדון הומואים הזה שני רחובות מפה. כל הזמן באים לפה כאלה מוזרים מסריחים שמפחידים לי את הלקוחות בסוף השבוע. חבורה של דפוקים מאותגרים ומגעילים." הוא ממשיך לדבר אליי ואני לא מקשיב לו. משהו מסיח את דעתי. 
שוב רעש של אופנוע. מישהו עם קסדה אדומה טס על הכביש מולנו ונעצר מעבר לרחוב. יניב. מבט אחד על הבחור וזה מכה בי. זה עולה לי מבפנים כמו בחילה, אבל משום מה זה מרגיש טוב. אני מסתובב על המקום ומסתכל לשמן ישירות בעיניים. 
"אני מתפטר." אני אומר בביטחון מופרז. 
"סליחה?" אומר שלמה והקרחת שלו מאדימה פתאום. 
"אני מתפטר" אני חוזר על עצמי, וחיוך גדול מתפרש לי על הפנים הרטובות והמזיעות. 
"תפסיק לדבר שטויות." הוא אומר ומבטל אותי בהנפת כף יד שמנמנה. 
"אני לא מדבר שטויות" אני מרים את הקול מעט. מאיפה בא לי האומץ הזה? "אני מתפטר. ואתה יכול ללכת מצידי ולדחוף לעצמך אצבע למקום אפל במיוחד." 
"תיזהר ממני ילד, אני אשרוף אותך בביזנס הזה. כל הדיפלומה שלך תלך ישירות לאסלה אם תעצבן אותי." 
הוא רציני, והוא יכול לעשות את זה. הוא יכול לשרוף אותי בביזנס. אבל שילך להזדיין. 
"אתה יודע מה, שלמה?" הרמתי צעקה שלא תבייש אישה באמצע לידה טבעית, "אתה איש נורא קטן אם אתה נופל לאיומים כאלה בגלל שאני מתפטר לך. אני לא הולך לפתוח עליך פה, אני יותר בוגר מזה, אבל אתה איש קטן חביבי. קח את הסינר הזה, קח את הכובע, וקח את מוניטין שלי ותעשה איתם מה שאתה רוצה. אני עוזב. אני לא צריך את זה." אמרתי, ובמהירות הבזק נכנסתי למטבח ואספתי את התיק והמעיל. 
המום לחלוטין מהאומץ שהפגנתי, שלמה הפיל את הסיגר היקר על המדרכה. אני דורך עליו בדרך החוצה. יניב מעבר לרחוב, עומד ומחייך אליי חיוך של מיליון וחצי דולר, עם עודף. 
מרחק של עשרה מטרים מפרידים בינינו, באותה מידה זה יכול היה להיות עשרה קילומטרים, או אולי מילימטרים. 
אני עובר את הכביש ומדביק לו נשיקה כזו שאני מרגיש את הלשון שלו באזור המעי הגס שלי. הלילה יהיה הלילה הראשון שלי איתו, וזה הולך להיות לילה טוב. 
***** 
המסעדה רועשת וגועשת. עשרים ושלושה מבקרי מסעדות הגיעו לסעוד את הסעודה הראשונה שלהם ב'פלור דה לי'. המטבח גועש כמו נהר גדול, והמנות יוצאות בדיוק של שעון שוויצרי מן המטבח, רכובות על מגשים שחורים וגדולים שנתלים ללא משקל על אצבעותיהם של המלצרים שמפזזים מכאן לשם. בקבוקי יין יקרים ויפים מונחים של השולחנות, הנרות נותנים אווירה של טוסקנה, והמבקרים כותבים בפנקסים את גזר הדין של העסק שבניתי במו ידיי. 
אני מזיע. ממש מזיע. בכל אחת משלושת נקודות הלחץ שבהן מזיעים, ובעוד כמה. הם מסתכלים עליי מציץ עליהם מהחלון שבדלת המטבח. הסו-שף ניגש אליי לטעימה של המרק מינסטרונה שהכין, זה מלוח. אני ניגש לסירים לתקן את זה. איזה לחץ, איזה סטרס. 
אני מביט בשעון, ארבע שעות עד שיניב יגיע. יהיה טוב, יהיה בסדר, רק שיגיע כבר. המרק הרבה יותר טוב עכשיו. אני שולח מבטים מלאי דאגה לכיוון הטבח שמוזג את המרק לקדירות לחם מהבילות, שמא ישכח לסגור את הקדרה עם מכסי הגבינה שהכנתי ביום יומיים האחרונים. הלחץ גובר עליי. אני צריך לשבת. 
המלצרית שניפצה מחצית מכוסות היין החדשות שקניתי נכנסת במהירות למטבח וממלמלת משהו לגבי אחד הלקוחות שביקש משהו לגבי מנה כלשהי עם חצילים. אני שומע בחצי אוזן, ומאזין בחצי השני. הטבח מסתכל עליה ועיניו נפערות, זה אף פעם לא סממן טוב. 
"מה קרה?" שאלתי מהכסא בפינה. המלצרית נבהלה וצייצה ציוץ מבוהל תוך סיבוב על המקום כדי להסתכל עליי. הטבח התחיל להזיע מתחת לכובע שלו. משהו פה ממש לא בסדר. 
"שום דבר מיוחד, ערן" הוא אומר תוך ניגוב הזיעה שלו עם מפית. "אחד המבקרים פשוט ביקש את ה... לזניה... פשוט כי הוא אלרגי... והוא לא יכול לאכול חצילים אז..." 
"אז?" שאלתי בקוצר רוח. 
"והוא ביקש את הלזניה לפני המרק והמלצרית כאן לא אמרה לי להוציא ו... יכול להיות שהוא קיבל את המנה עם חצילים..." 
"אתה נתת מנה, שיכולה לחנוק ולהרוג את אחד המבקרים שבאו לבדוק לנו את המסעדה?" שאלתי תוך הבנה שהתשובה שלו יכולה להפוך את הקריירה שלי לחסרת ערך כמו הקריירה של ה"שרוף." 
הוא הביט עליי עם דמעות בעיניים והנהן. 
"פאק!" צעקתי ופניתי שוב אל המלצרית. "מי זה המבקר?" שאלתי. היא אמרה לי בשקט את השם ואני רצתי לחלון לראות אם הוא כבר אכל מן הלזניה. המנה ישבה מולו על השולחן והוא לא נגע בה עדיין. הוא היה עסוק בלרשום דברים בפנקס הקטן שלו, תוך שתייה דיי מוגזמת של היין היקר שהוזמן בעבורו מבעוד מועד. 
"אוקי, אני יוצא לשם. תמשיכו לעבוד, אם תהיה לכם עבודה אחר הצהריים, היא די בסכנה." 
יצאתי מהמטבח וניגשתי למרכז אזור ההסעדה וכחכחתי בגרוני. המלצרית הקטנה עמדה מאחוריי והביטה על המבקר לוגם את טיפת היין האחרונה מן הכוס שלו. הוא הרים את המזלג בדיוק כאשר הסבתי את תשומת ליבו אליי. מגש מהביל של לזניה ללא חצילים היה בידה של המלצרית שהתגנבה לאט לאט בשולי החדר בזמן שאני הסבתי את תשומת לב כולם אליי. 
"תודה שהגעתם לבקר את המסעדה החדשה שלי." אמרתי בצורה רשמית ומחויכת. הזעתי כמו חמור עבודה, והמלצרית התקדמה לכיוון המבקר. "אני שמח שכל-כך הרבה מבקרי אוכל ומסעדות הגיעו לבדוק את איכות המקום אותו הקמתי, זה אומר לי הרבה על השם שאני מקווה שתוכלו לעזור לי לבנות." עוד שולחן אחד, והיא אצלו. "המנות שיוגשו לכם היום יהיו מנות קבועות במטבח השף, ובכל שבועיים יחודש התפריט הנוכחי עם מנות עזר נוספות שיוגדרו כ' מנות היום' או כ' מנות מיוחדות'." היא מתקרבת אליו. רק שלא ישים לב... 
"אשמח אולי לקבל מכם את דעתכם הכנה על איזור ההסעדה. אולי ממך, מר לוין?" ופניתי אל המבקר המיועד, אשר הביט עליי בהפתעה גמורה ולא שם לב להחלפת הצלחות שנעשה ממש מתחת לאפו. הוא הביט בי במבט שלא משתמע לשתי פנים ואני נסוגותי צעד לאחור. 
"או שאולי בעצם לא. בכל מקרה, בתיאבון לכולם ואני מקווה שתוכלו לעזור ל'פלור דה לי' להפוך לשם נרדף לטעם טוב, גורמה והצלחה. תודה לכם!" אמרתי ולכול מחיאות הכפיים המועטות מדי פרשתי חזרה למטבח. הטבח שפישל ערבב מוס טונה בקדירה ענקית, ולא העז להביט בי. המלצרית חזרה למטבח עם חיוך מאוזן לאוזן, שנעלם ברגע שפגשה במבטי. שתפחד קצת, מגיע לה. 
"יהיה בסדר", אני ממלמל לעצמי, "יהיה טוב." 
"אתה צודק," אמר קול מאחוריי. "יהיה בסדר, יהיה טוב." 
***** 
חודש עבר מאז שהתפטרתי מ'שרמנט'. יניב ואני עברנו לגור ביחד אצלי בבית שההורים השאירו לי אחרי מותם. הם נהרגו בתאונת דרכים כשהייתי בן 19. עברו כבר כמה שנים, אבל לא עברתי להתגורר בחדר השינה הראשי. אבל כשיניב עבר לגור איתי, והתחלנו להיות מעורבים, לא הייתה לי ברירה אלא לעבור לחדר השינה של ההורים. הרגשתי בהתחלה קצת בוגדני, כאילו להיות על המיטה שלהם, עם גבר... 
אבל הכול עבר מהר מאוד. שבוע אחרי שעברנו לגור ביחד התחלנו לגייס לעצמנו שיגרה נחמדה. יניב כמובן התפטר מהמסעדה בערך שלוש דקות אחריי. שמעון התרתח על שנינו, ואנחנו מצידנו הרמנו כל אחד את האצבע שלו לכיוונו ועזבנו על גבי האופנוע של יניב. את האוטו שלי אספנו אחר כך. 
יניב משכן את הדירה שלו וביחד עם החסכונות שלי והלוואה רצינית מהבנק, חתמנו באושר ואושר על הבעלות על 'איזור תעשייה, מגרש 11, רחוב העצמאות 34, מטרה מסחרית בלבד.' 
המסעדה החלומית שלי הייתה בדרכה להתממשות. היום אני נפגש עם האדריכלית ששכרתי כדי לעצב ולייצב את המבנה. הבעלים הקודם לא ממש טיפל במקום, ועכשיו הוא נראה קצת... מוזנח... 
איזור ההסעדה שלי גדול בטירוף. אפשר לאכלס פה אלף איש בלי השולחנות רק בקומה הראשונה. עם השולחנות אפשר להושיב שלוש-מאות די בקלות, ועם הקומה השנייה יש לי בערך שבע-מאות סועדים במצב מלא לחלוטין. אבל יהיו לילות שאני אוציא את השולחנות ואקיים ערבים מיוחדים למסיבות מסוימות. חתונה עם בן זוגי זה רעיון טוב. 
האדריכלית רוצה שנעצב את המסעדה כמו אולם תת-קרקעי מימי הביניים. עם נברשות עץ ענקיות עם מנורות דמויות נרות, שולחנות מעץ מלא עם גימורים כמו צירים של דלתות עתיקות, אח גדולה שתבער בימים הקרים ותמלא את המקום בריח דק של עץ שרוף. כסאות עץ גדולים וכבדים ואביזרים שונים כמו מגנים וחרבות על הקירות. 
אני לא בדיוק קוטל את הרעיון, אלא מעביר אותו פאזה. אני רוצה את ארמון וורסאי מתקופת לואי ה14. אני רוצה ווילונות כחולים עם סמלי המסעדה בצהוב מתנוססים בכל מקום. אני רוצה שולחנות עץ בהירים אך כבדים מעץ מלא, עם נברשות זכוכית מנצנצות ממעל, כסאות נוחים מעץ מלא, מפות שולחן לבנות עם עיטורי זהב ואגרטלי פרחים עם ורדים על השולחנות. היא מסכימה עם הרעיון. 
שעה אחרי זה אנחנו כבר מסכימים על צבע למפיות, צבע לקירות, מדים למלצרים, וקבענו ללכת יחד לקנות צלחות כוסות וסכו"ם בחנות המפעל של 'נעמן פורצלן'. הכול יהיה כאן עדין ומלכותי. האיש מהבנק הגיע לראות את ההשקעה שלו בתהליכים. הוא יצא מאוד מרוצה מהמקום. הכול הולך כל-כך טוב שבא לי לצעוק מאושר. 
ואז היום שלי נהייה הרבה יותר טוב. 
יניב התקשר וביקש שאני אביא עוגה הביתה הערב כי צריך לחגוג את המסעדה החדשה. הוא ביקש גם שאני לא אגיע מאוחר מידי, כי הוא מזמין לנו כרטיסים לסרט לשעה שמונה היום. איזה סרט חדש עם אנג'לינה ג'ולי או משהו, זה יותר הקטע שלו מאשר שלי אבל היי, אני מוכן לבלוע את הצפרדע וללכת איתו. בשביל זה הוא האהוב שלי, לא? 
שש וחצי בערב ואני מחנה את המאזדה בחנייה המקורה של הבית. מהחלון בסלון מהבהבים אורות כחולים ואדומים. ההוא רואה טלוויזיה. יופי... 
אני מחזיק אריזה גדולה של עוגת טורט מושקעת ביד ימין ואת התוכניות של האדריכלית ביד השנייה. בקבוק יין לבן יבש משנת 2005 מוחזק היטב בשתי אצבעות של יד שמאל, ואני מנסה גם לפתוח את הדלת. האוויר הקריר שבחוץ גולש לתוך הבית כשאני נכנס פנימה. הטלוויזיה אכן דולקת, אבל כל האורות כבויים. במקומם יש שתי שורות של נרות לבנים דלוקים. מסלול של אור מוביל לחדר האוכל. מה הוא כבר תכנן? 
אני עוקב אחרי המסלול, משתדל לא להידלק עם כל הדברים שאני סוחב איתי, והולך לי לאט לכיוון המטבח. אני שומע שיר של ABBA מתנגן ברקע, ואני נמס. הדלת לחדר האוכל פתוחה ואני מציץ פנימה. יניב עומד בקצה השולחן, לבוש במכנס אלגנטי שחור, חולצה לבנה מכופתרת ועניבה אדומה מבריקה. הוא מחייך חיוך של מיליון דולר ומסתכל עליי. השולחן נראה נהדר, הוא ממש השקיע. צלחות עמוסות בכל טוב ממלאות אותו מכל עבר, ושתי מערכות אכילה עומדות צמודות זו לזו בקצה הרחוק של השולחן. אני מתקדם בזהירות לתוך החדר. 
"כל זה בשבילי?" אני שואל עם חיוך. 
"אלא למי?" הוא עונה בחיוך. הוא מזכיר לי מלצר חתיך במיוחד שראיתי לפני שנה באיזה מסעדה מקומית בעיר. הוא מחווה בידו לכיוון הכיסא ואני מתקרב אליו. אני מניח את העוגה והיין על הקצה של השולחן, ומוריד בינתיים את הז'קט ומניח את התוכניות על הרצפה. הוא מזיז את הכסא כדי לאפשר לי לשבת בנוחות. איזה ג'נטלמן. הוא מדביק לי נשיקה קטנה על המצח, ואומר לי "הכול יהיה בסדר, אל דאגה." חיוך גדול, רעש של יין נפתח, אדים שמציפים את החושים בריחות עדינים ואני נשבה בקסם של הרגע. 
"יש לי וידוי" הוא אומר לפתע. אני מחזיק ביד את המזלג עם הקובית בטטה המזוגגת ואם פה פעור מסתכל עליו. וידוי? מה קרה? 
"יש לי וידוי," הוא אומר שוב, ומשפיל מבטו לרצפה. שיט. "אני חושב שכדאי שתדע כבר עכשיו, כי זה עלול להשפיע עלינו להרבה מאוד זמן." שיט. מה כבר קרה? אני בנאדם לחוץ מטבעי, לא רצוי להלחיץ אותי. 
"מה קרה?" שאלתי כמה רגוע שיכלתי. 
"ובכן..." הוא אומר תוך שאני מזהה חיוך קטן מבצבץ מעל השפה העליונה שלו. "התקבלתי לעבודה!" הוא אמר עם חיוך של מיליון דולר. העיניים שלו פתאום בהקו יותר מתמיד, והוא נראה לפתע כמו ילד בן 12. 
"מה?!" שאלתי עם חיוך. מתי הוא הלך לראיון עבודה? 
"כן! הלכתי אתמול לראיון כשאתה הלכת לפגישה אצל הקבלן. זה במשרד במרכז העיר. הם היו צריכים קופירייטר ופרסומאי זוטר. אז הלכתי ודיברתי יפה ואפילו התלבשתי כמו שצריך והם פשוט... קיבלו אותי... ערן, אני קופירייטר אמיתי." הוא אומר ואני מזהה דמעה קטנה זולגת במורד הלחי השחומה. 
אני קם מהמקום ונותן לו חיבוק גדול ואוהב. אני לא מאמין שכל הדברים האלה קורים לנו בבת אחת. זה נראה כמעט סוריאליסטי. יניב נותן לדמעות לזלוג לי על הכתף. הנרות מהבהבים וגורמים לחדר האוכל הקודר להיראות חמים וארוטי. אנחנו מתנשקים. איזו הרגשה זו לנשק אותו. 
ארוחת הערב המושקעת נשכחת בלהט הרגע. אני מפנה את מבטי לנרות ומכבה אותם בנשיפה אחת. רק חסר לי שתהייה שריפה. ועכשיו כל תשומת הלב שלי מופנית אליו. הוא כבר הוריד את הבלייזר והוא עסוק בלנסות ולהוריד את החגורה. אני עוזר לו. הוא מקלף ממני את הבגדים לאט לאט, ובעזרת קצת חום גוף ואהבה אנחנו מבלים את השעות הבאות באושר צרוף. 
את העוגה שקניתי במאפייה אנחנו אוכלים עם הידיים כשאנחנו שכובים עירומים על השטיח. אם ההורים שלי היו רואים אותי עכשיו הם היו מתים במקום. אני מתנשף בכבדות, היין עלה לי לראש. יניב מספר לי שהוא עומד לקבל שכר לפי פרויקטים, ושהראשון שהם רוצים שהוא יתחיל לעבוד עליו החל משבוע הבא, יהיה בסכום של 4500 שקל. אני שואל אם זה הרבה והוא אומר לי שבשביל עשר שעות עבודה פחות או יותר זה מאוד יפה... אני מאושר בשבילו. 
"ולך תדע," הוא אומר לי, "אולי יום אחד גם לי יהיה שלט חוצות גדול על הכביש המהיר!" 
***** 
"מה אתה עושה כאן?" שאלתי כשהסתובבתי וראיתי לנגד עיניי את שלמה, מנהל המסעדה שממנה התפטרתי. המבט ההמום שלי, מתחלף מהר מאוד בבוז כשאני רואה שהוא נכנס עם הסיגר שלו לאזור ההסעדה שלי. 
"צא עם הסיגר הזה מכאן מייד!" אמרתי בקול רם מספיק כדי שהוא יבין שאני רציני אבל חלש מספיק כדי לא להפריע למבקרים. 
"אני יוצא פייגלע, אני יוצא" הוא אמר תוך צחקוק קל מלווה בשיעול מעשנים. "אבל אתה חביבי, כדאי לך מאוד לצאת ביחד איתי. שמעת אותי ערן?" 
"שמעתי אותך טוב מאוד, אבל אתה לא אומר לי מה לעשות במסעדה שלי. עכשיו קח את עצמך ועוף מכאן." 
"אני הולך. אבל אני מחכה בחוץ שתי דקות בדיוק, וכדאי לך לצאת החוצה לדבר איתי." הוא אומר ומסתובב על המקום. הבטן השמנה שלו מפנה מקום לתחת הענק שלו. הוא מדדה החוצה, מלווה בענן סגלגל של עשן הסיגר הקובני. אני לא צריך אותו. מה הוא רוצה בכלל? 
אני עומד ומסתכל עליו יוצא החוצה ומסתובב להביט בי. אני מסתכל על עיני החזיר הקטנות שלו מבעד לחלון, ומחליט לצאת לברר מה העניין. אני סוחב איתי את המלצר הכי גדול ששכרתי, שמוחה על העניין בקול גדול, ויוצא ביחד איתו החוצה. המלצר ההמום מבין מהר את הרמז ומשתתק. אני רק צריך אותו בשביל הרושם שלא מאיימים עליי. 
"מה אתה רוצה?" אני שואל תוך הוצאת סיגריה מהכיס יחד עם הזיפו הנאמנה. המלצר נעמד מאחוריי בעמידה מאיימת למדי. הוא גבוה ממני בשני ראשים לפחות. שמעון מסתכל עליו כמו שמסתכלים על אריה בגן חיות. מסוכן, אבל אתה מרגיש מוגן. עליי לעומת זאת הוא מסתכל כמו על חרק. חרק קטן ומסוכן שצריך למעוך. 
"אז הצלחת להוציא מהבנק הלוואה כדי לשים יד על המקום הזה, הא פייגלע? אני שמח בשבילך." הוא אומר עם זלזול שפשוט נוטף לו מהפה. הוא מכחכח בגרונו כמה פעמים ונעמד בפרופיל. מאחורי האף הענק שלו ושלושת הסנטרים אני מזהה את השלט של יניב מרחוק. יניב, למה אתה לא כאן? 
"מה אתה רוצה? יש לי מבקרים על הראש, אני לא צריך את השיט שלך." אני אומר בחוסר סבלנות. הסיגריה צורבת לי בגרון. 
"כן, ראיתי. וגם ראיתי את הטריק הקטן שלך להחליף את הצלחות של לווין. מה קרה? שמת לו חציל במנה? חובבן שכמוך. בכל מקרה, לא על זה רציתי לדבר איתך." 
"אז מה אתה רוצה? כי נמאס לי מהבולשיט שלך." 
"תרגיע את עצמך הומו קטן. אני לא באתי לעשות לך רע. באתי לראות את המקום. יפה עשית לך. רק באתי לבדוק שהכול בסדר." 
אני מסתכל עליו. הפרופיל שלו גורם לו להיראות כמו המורה שלי להיסטוריה מהתיכון. גם אותו לא סבלתי. אבל למה הוא פה? אני לא מאמין לרגע שהוא בא לראות שהכול בסדר. הוא לא כזה בנאדם. הוא לא בנאדם נקודה. אז מה הקטע שלו? 
"תודה רבה, הכול עובד טיפ טופ. יש לי צוות נהדר, אחלה מקום ואפילו כמה מבקרים כבר אמרו לי שהם נהנים. ות'אמת, אני לא מאמין לך לרגע שבאת לשאול מה שלומי. במיוחד אחרי מה שקרה חודש שעבר כשבאת לבנק לראות למה אישרו לי את ההלוואה. אתה חושב שלא שמתי לב שגיסתך עובדת בבנק הזה?" אני אומר כשהוא נראה משתומם יותר מתמיד. "אני לא אידיוט. עכשיו קח את עצמך ואת היגואר שלך וצא לי מהחנייה, אתה מבזבז לי מקום." 
"תיזהר ממני ילד, אני גם לא אידיוט." הוא אמר והחמיץ פנים. 
"לא," אמרתי לו, "אתה פשוט נבלה." אמרתי ונכנסתי למסעדה. המלצר נכנס מאחוריי עם מבט ניצחון על פניו. הטבח הראשי הסתכל על שנינו במבט שואל. "אחר כך" אמרתי לו. 
המבקרים היו שקטים למדי. הם כבר הגיעו לסוף המנה השנייה והזמינו קינוחים מהקונדיטור. לפי כמות הכתיבה של המלצרים ראיתי שהם מבקשים הזמנות מורכבות. טוב מאוד. יש לי קונדיטור מצוין שיכול לעמוד בכל דרישה. המנות זרמו מם המטבח בקצב מסחרר. הדקות נקפו מהר יותר ויותר, ובשעה ארבע, אחרון המבקרים עזב את המסעדה בלחיצת יד מלווה בחיוך מרגיע ואגודל מורם. המבקר לווין אמר לי פשוט שאני לא אצליח לעמוד בדרישות של מסעדת שף עם חוסר ניסיון כמו שיש לי, ושכדאי שאני לא אפתח את העיתון מחר. שמוק. 
השמש מתחילה שקיעה מהירה מאחורי ההר, והנברשות נדלקות אוטומטית על אור מלא. החיישנים שהתקנתי עובדים כמו שצריך. תודה לאל. רעש של אופנוע גורם לי להביט החוצה מן החלון. זה לא הוא, הוא יגיע עוד שעה. 
***** 
כשאני מתעורר בבוקר אני מגלה שהבית הפוך לחלוטין. כנראה שיניב שתה קצת יותר מדי כי הוא נחר יותר מתמיד במיטה. הולך למקלחת. שמש חמה של סוף הקיץ מלטפת לי את הפנים. מזל שהיום יום שישי. האדריכלית צריכה להגיע לבית קפה מעבר לפינה להיפגש איתי עוד שעה וחצי. יניב יוכל לישון עוד קצת. מוכשר שלי, הוא התקבל למשרד בראיון השלישי שלו. אני כל כך מאושר בשבילו שאני כמעט ושוכח שאני בעצם מאושר גם בשבילי. 
שעה ומשהו לאחר מכן הוא עושה סימנים של התעוררות, ומנסה לשאול אותי לאן אני הולך. 
"לבגוד בך עם האדריכלית. תחזור לישון, אני חוזר בשעה עשר, אני אעיר אותך אז." אני אומר לו תוך הפרחת נשיקה באוויר. זה קיטשי ודבילי אני יודע, אבל הוא אוהב את זה. הוא מחייך חצי אליי חצי אל הסדין ונחירה ארוכה מודיעה לי שהוא חזר לישון. אני מרכיב את משקפי השמש שלי ויוצא לרחוב. למזלי אנחנו גרים בצד הדרומי של ההר, אז בבוקר הרחוב שלנו מוצל כמעט לחלוטין. אני הולך לבנק להוציא כסף. העולם נראה צבעוני ויפה הבוקר. אני נעמד מול הכספומט ומביט פנימה לתוך הבנק וחיוך ענק נפרש על פני. 
בתוך הבנק יושב לא פחות משלמה אברמוביץ' בכבודו ובעצמו. הוא מדבר עם מי שידעתי שהיא גיסתו. התעקשתי ללכת לסניף הזה כדי לקבל את ההלוואה עבור המקום החדש שלי רק כדי לראות את הרגע הזה. הוא נראה כמו מי שעומד להתפוצץ. אז עשיתי מעשה ונכנסתי לסניף. עמדתי כמה שניות והסתכלתי לכל הכיוונים, וברגע ששלמה שם לב לנוכחותי ניגשתי ישירות לעמדת שירות לקוחות קרובה כמה שאפשר. היה לי ברור שהשמוק הזה מקשיב לכל מילה שאני אומר אז אמרתי את זה בקול רם וילדותי. נקמה קטנה וחסרת בגרות, אבל מתוקה מאוד. שאלתי את הפקידה אם ההלוואה הוכנסה כבר במלואה לחשבון, והאם אני יכול למשוך ממנה מעט היום כדי לשלם לאדריכלית שמעצבת לי את המקום. שלמה נעמד במקומו במהירות ויצא מהסניף בלי לומר לי שלום. חייכתי לעצמי ואמרתי לבחורה המון תודה. היא חייכה אליי ויצאתי מהסניף. 
שעה וחצי לאחר מכן יצאתי מהבית קפה עם התוכניות החדשות של האדריכלית לעיצוב ארמון וורסאי במרכז איזור התעשייה. היא אפילו הביאה כמה בדים לווילונות כדי לבחור. אני דילגתי לי מאושר עד הגג הביתה. אני אעיר את יניב ונאכל שאריות מאתמול ואולי פשוט נישאר במיטה כל היום. בחנייה של הבית עמדה המזדה 3 החדשה שהוא קיבל מהמשרד, אדומה ומנצנצת. לידה עמד קווין בכל הדרו. אני מוכן להישבע שהוא אוהב את האופנוע הזה יותר מאת ההורים שלו. 
כשנכנסתי יניב כבר ישב ליד השולחן עם כוס קפה חמה וחתיכת עוגה. המטבח נראה נקי, וחדר האוכל היה נקי אף הוא. 
"ניקית?" שאלתי בהשתוממות. 
"אתה תמיד מופתע. זה ממש מעליב." הוא אמר עם חיוך. הוא ישב בבוקסר ירוק שהוא קנה כשהלך לבקר את ההורים בניו-יורק, ובלי חולצה. הוא שתה את המשקה החם וקרא את עיתון הבוקר. ניגשתי לשולחן ונתתי לו נשיקה קטנה על הלחי. הוא חייך והסתכל עליי. 
"מה זה?" הוא שאל כשראה את השקיות שהבאתי. 
"דוגמאות לווילונות מהאדריכלית. והתוכניות של המקום. רוצה לראות?" 
"בטח! תן לי רק ללכת לשים חולצה ולהשתין. יש קפה על השיש, הכנתי לך." הוא אמר והלך לשירותים. 
כמו שצפיתי, את היום בילינו במיטה. חלק מהזמן ראינו טלוויזיה, חלק מהזמן לא. בלילה ישנתי כמו שלא ישנתי מזה שנים. 
לפעמים נראה לי שהמצב טוב מדי. משהו חייב להשתבש מתישהו. 
***** 
האורחים מתחילים להגיע. החלפתי חולצה ומכנס לחליפה שקניתי במיוחד להערב. המלצרים והמלצריות התרעננו בכמה שעות שסגרתי את המקום כדי לארגן את הכול. הטבחים עבדו ביתר מרץ כדי לסיים את מה שצריך להיעשות, ואני פשוט זזתי מנקודה לנקודה כדי לפקח על הכול. יניב היה אמור להגיע לפני חצי שעה, אבל הוא התקשר ואמר שמחזיקים אותו במשרד קצת והוא ייצא כמה שיותר מהר. הגשם בחוץ התחיל להתחזק, ואמרתי לו להיזהר כשהוא נוהג בקווין לכאן. הוא הבטיח כמו תמיד ואמר לי להירגע ושהוא יגיע כמה שיותר מהר. 
כל מי שנכנס לחץ לי את היד. אני מבחינתי לא הכרתי חצי מהם. הטבח הראשי, הסו-שף שלי והקונדיטור עמדו לצידי בכניסה ובירכו את האורחים. הסו-שף לי אמרה לי לא לדאוג, כי יניב בטח יגיע עוד מעט. 
ברק סגול מרהיב פילח את השמיים. הרעם שבא אחריו הרגיש קרוב ומפחיד. משהו לא מרגיש לי טוב. יניב עוד לא הגיע, הוא כבר מאחר. זה אמנם מאוד מתאים לו אבל משהו נוסף משחק כאן, משהו רע. אולי זה אני סתם פולני ומעצבן, זו אפשרות סבירה למדי, אבל אני באמת מודאג. 
המקום מתחיל להתמלא. אנשים מכל הגדלים והמינים מסתובבים סביב השולחנות הערוכים למשעי, מחזיקים כוסות יין ושמפנייה שלקחו מן המגשים המרחפים עם המלצריות והמלצרים בין האורחים. עמדת הדי ג'י בוהקת באור הצבעוני שמושלך עליה וגורמת לה להיראות מעט תלושה מן המקום. הדי ג'יי עצמו לבוש בצורה ספק הגונה ספק מגוחכת. הוא לובש חולצה מכופתרת שפתוחה עד האמצע, כשהעניבה שלו רפויה מספיק כדי שהחולצה תתנפנף קלות כשהוא זז. עם אוזנייה גדולה אחת על אוזן אחת והאוזן השנייה חופשייה לשמוע את רחשי הקהל, אני די בטוח שהוא חושב שהוא במועדון נחשב מלא בצעירים. אבל המוזיקה טובה וקלה, ומבט מסביב אומר לי שאנשים נהנים. טוב מאוד. 
אופנוע בחוץ. יניב? הוא הגיע? לא, זה לא הוא. הרעש נמשך הרחק מן המסעדה אל תוך בליל הצלילים של העיר. מרחוק שומעים כמה אמבולנסים על הכביש הראשי. הגשם מתגבר. משהו לא בסדר. 
"ערן, אתה בסדר?" שואל הקונדיטור כשהוא רואה אותי מאבד צבע. 
"כן, אני סתם מודאג קצת. אני בסדר אל תדאג. אולי כדאי שאני אלך להסתובב קצת בין האורחים שלי." 
הקונדיטור מביט עליי ולא מאמין לי, אני רואה את זה בעיניים שלו. "אתה צודק" הוא אומר לי בלי להתכוון לכך, אני בכל זאת הבוס שלו. "כדאי אולי שתסתובב קצת בקהל." 
אני מתחיל לעשות סיבובים בין האנשים שבאו בשבילי לחגוג איתי את הקמת המקום החדש שלי. אני מסתובב ומדבר איתם, וצוחק, ומחייך לכולם כאילו אני מתרגש לראותם. אבל רק בכאילו. שעתיים עברו מאז שיניב היה אמור להגיע. הוא לא מודיע כלום, הטלפון שקט ודומם. אין הודעות, אין טלפונים, אין יניב. משהו רע קרה לו. משהו ממש רע, אני בטוח. 
אני ניגש לעמדת הדי ג'י ולוקח מיקרופון."ערב טוב לכולם" אני אומר בביטחון מזויף."אני מקווה שכולכם נהנים. אני רוצה להודות לכל אחד ואחת מכם שבאו וטרחו ביום סגרירי זה להגיע לפתיחת המסעדה החדשה שלי. אני נרגש ונרעש, לראות כ"כ הרבה פנים מאושרות מסתכלות אליי גורם לי להרגיש ממש טוב." 
"הייתי רוצה להודות למישהו נוסף שטרם הגיע. הוא האיש שבזכותו היה לי את האמצעים להקים את המקום הזה.יניב עצמון, שהיה אמור להגיע כבר לפני שעתיים אבל בוודאי מתעכב בעבודה, אני רוצה להודות לך לפני כל האנשים הללו. כי כולם כאן, נהנים ושמחים, וזאת בזכותך. אז תודה לכולכם ושיהיה לנו ערב מדהים. אה כן... בתיאבון!" 
מחיאות כפיים רבות וכולם מתיישבים. המקום עמוס לעייפה. המנות זורמות מן המטבח, בעיקר כי כבר הוכנו מראש. מאפים שונים וריחות מסמרי חושים מבקעים את האוויר בכל פעם שמלצר עובר לידי. אנשים זוללים, אנשים אוכלים, יש כאלה שרק מריחים את האוכל בעונג צרוף, ובעיקר כולם נהנים. 
הגשם בחוץ שובר שיאי כבדות. הטיפות הגדולות מכות על חלונות הזכוכית העבים. ברקים ורעמים מרעידים את האדמה. אני מעיף מבט בטלפון שוב. לא הודעה, לא שיחה. כלום. אני מתחיל להתעצבן. למה הוא לא מודיע? הרי יש לו טלפון במשרד. חצוף שכמותו, איך הוא עושה לי את זה בערב הכי חשוב בחיי? 
אופנוע שוב, הפעם עוצר בחניון המסעדה. יניב? סופסוף? 
גבר מגושם וגדול נכנס למסעדה ונראה כאילו הוא מחפש משהו. הוא מוריד את הקסדה שלו ואני מזהה אותו. זה ארז, אחד השותפים במשרד שיניב עבד בו. הוא כנראה הוזמן גם לפתיחה, חבל רק שהוא בא כשהוא נראה ככה. אולי כדאי שאני אלך לדבר איתו קצת, לשאול אותו למה הוא משאיר את הבן זוג שלי שעות נוספות ביום כ"כ חשוב. 
אני מתקרב אליו לאט לאט. משהו במבט שלו בעיניים נראה לי לא טוב. אני פרנואיד, תמיד הייתי. אבל הוא נראה יותר ויותר מבוהל ככל שאני מתקרב. כשאני מתקרב מספיק הוא רואה אותי ומייד מתחיל לנוע לכיווני. המבט המטורף בעיניים שלו הולך למבט של סבל כהוא נעמד לידי. 
"ערן," הוא אומר בקול חנוק, "משהו קרה." 
***** 
"ומה אני אמור לעשות בנידון?" יניב צועק עליי מן האמבטיה. הוא יוצא משם רטוב כרגיל, עם מגבת ירוקה קשורה מסביב למותניים שלו. הוא חזר לחדר כושר ועכשיו הריבועים שלו הרבה יותר מודגשים. 
"מז'תומרת מה אתה אמור לעשות? אתה אמור לעשות את מה שביקשתי ממך! אני לא יכול לעשות הכול כאן. גם אני עסוק אתה יודע." 
"כן כן אני יודע. אתה תמיד כ"כ עסוק. בסדר, אין בעיה, אני פשוט אוותר על ללכת לעבודה כדי לשטוף כלים, לנקות את הבית וכאלה. זה לא שחיפשתי עבודה במשך שנתיים ועד שסופסוף מצאתי אחת אני יכול פשוט לא להגיע. זה הרי מתבקש שאני אשב כל היום בבית כמוך ואעשה כלום. 
אאוץ'. 
"כלום? אתה חושב שאני יושב בבית ולא עושה כלום?" 
"כן! לעזאזל ערן! אני עובד כמו חמור, מנסה להספיק לסיים את הפרויקטים שלי כשארז הבנזונה הזה יושב לי על הווריד. ואתה עוד רוצה שאני אנקה את הבית? אני עובד עשר שעות ביום כמו דביל, כשאתה יושב בבית ועובד על המסעדה. היום, הראיונות שלך לקונדיטורים נכון? וזה מתחיל בצהריים, לא? אז פאקינג תנקה את הבית! מה קרה?" 
"מה קרה? אתה מסתובב בבית, משאיר בגדים ושטויות בכל מקום ואני כל יום בבוקר מסדר. אתה הולך לעבודה ואני נשאר שעה בבית, במקום ללכת לבדוק את השיפוץ של המסעדה, כי אתה משאיר את התחתונים שלך במרתף." 
"אז אפשר לחשוב שאתה ממש סובל. שתי שניות לסדר ת'בית." 
"אם זה שתי שניות תעשה את זה אתה. זה לא כ"כ מסובך." 
"אני צריך לזוז. אני לוקח את המאזדה." 
"מה? לא, אני חייב להגיע למסעדה היום." 
"אז אני לוקח את קווין." 
"אתה יודע שאני לא אוהב שאתה נוסע על האופנוע הזה שלך." 
"אז מה אני אומר לעשות? לא אוטו, לא אופנוע. אוטובוס ייקח לי שעה. מה אתה רוצה ממני? אלוהים אתה מוציא אותי מדעתי לפעמים." 
"אני מוציא אותך מדעתך? אני מוציא אותך מדעתך?? אתה שומע את עצמך בכלל? מי עוזר בבית הא? מי מבשל לך, מטפל בך, מסדר לך ועושה הכול בשבילך הא? אתה כזה כפוי טובה." 
"אני כפוי טובה ערן? אני נתתי לך דירה. אני נתתי לך מסעדה ואתה לא יכול לעשות קצת כביסה?" 
"אתה משתמש במסעדה הא? כמה נמוך אתה מוכן לרדת? אל תשכח מי נתן לך עבודה כשנכנסת למסעדה ההיא לפני כמה חודשים טובים. מי שכנע את שלמה לתת לך משרה מלאה כשכל מה שיש לך זה איזו תעודה עלובה מאיזה מכללה בינונית." 
יניב הסתכל עליי בבוז מוחלט. לא היה אכפת לי. הגיע לו לשמוע את מה שאמרתי לו. הוא לקח את המפתחות של המאזדה וניגש לדלת. כשהוא היה כבר עם רגל אחת בחוץ הוא הסתכל עליי. 
"אתה יודע ערן? אם משהו רע היה קורה לי, אתה היית אוכל את כל המילים שלך. ובתור שף, אתה לא היית נהנה מזה." אמר והלך. 
***** 
בחיים לא נסעתי כ"כ מהר בגשם. ארז יושב לידי ותופס בכל הכוח בידית מעל הדלת. אני נוסע כמו מטורף במורד ההר לבית החולים. איך תאונה? איך לעזאזל תאונה? 
"ערן, תקשיב לי רגע" ארז אומר כשבין הרטיבות מהגשם אני מזהה אנגלי זיעה. "הוא נסע למסעדה כשנכנסה בו משאית. הוא עף מהאופנוע ונחת על הקיר המפריד של הכביש. אבל הפרמדיקים אומרים שבגלל שהוא עף החוצה, הפגיעה לא כ"כ קשה. הוא לא ספג את כל המכה, אתה מבין?" 
לא הבנתי כלום. לא עניין אותי כלום. מרחוק יכולתי לראות את מגדל ביה"ס לרפואה של בית החולים. עברתי במהירות ליד האצטדיון ונעמדתי ברמזור. ארז המשיך לבלבל לי במוח ואני פשוט לא הקשבתי. שלט חוצות ענק נצנץ במרחק. יניב. 
הרמזור מתחלף ואני כבר אמצע הצומת. הצמיגים שורקים על השלוליות. לפחות הגשם הפסיק. אני צופה על הים מעבר לבית החולים. אני שונא את המקום הזה. אני מגיע לאחד השערים שנועדו רק לאמבולנסים ואומר לארז למצוא חניה. אני יוצא מהאוטו בטיסה ורץ לעמדת המאבטח. בדיקה קצרה ואני רץ למיון. בית החולים הזה הוא הגדול באזור, ואין לי ספק שיש בו כרגע מאות חולים ואנשי צוות. מבחינתי הוא שומם. אני רץ במורד הדרך לשער המיון וטס פנימה. "איפה הוא?" אני שואל את כל מי שרק נראה כמו רופא או אחות. אחות אחת, נחמדה מספיק כדי לכוון אותי אליו. אני רץ במסדרון, רק שלא ימות לי. 
אני מתקרב לחדר שבו הוא שוכב ומייד יוצאים מהחדר צוות שלם ואלונקה. אני מסתכל ורואה את יניב מובהל הרחק ממני לכיוון המעלית. 
"היי" אני צורח, "לאן אתם לוקחים אותו?" 
"מי זה?" שואל אחד הרופאים. "הבחור הזה בדרך לניתוח אדוני. אל תפריע לנו בבקשה. 
אתה בן משפחה?" 
"כן. אני... בעלו..." הרופאים מסתכלים עליי מוזר. 
"ריטה" אומר הרופא, "תיגשי אליו." 
אחות קטנה ועייפה ניגשת אליי. אני רועד. 
"שלום לך. אני חושבת אולי נשב פה במבואה?" היא שואלת במבטא רוסי כבד. 
"לשבת? מה... טוב, אוקי." אני אומר בחוסר רצון. 
הכיסאות במבואה של הקומה נראים כאילו הם ראו ימים טובים הרבה יותר. חלק מהם שינו צבע מהצהוב הבהיר לחום כתמתם עם השנים. ולמרות שבית החולים עבר שיפוץ לפני לא הרבה זמן, עדיין מסתמן שהוא דורש עבודה. אני מתיישב על אחד הכיסאות הללו והיא מתיישבת לידי. 
"אני צריכה להגיד שכרגע אני לא יכולה לומר לך יותר מדי. יניב עבר תאונה עם האופנוע שלו. הוא קיבל מכה רצינית בראש ויש לו דימום כבד במוח. הוא שבר כמה צלעות ואת יד שמאל, וכרגע אנחנו לא שוללים נזק לריאות, קיבה וכליות. אבל הוא הגיע לבית החולים לפני שעה, ומאז ניסינו להשיג קרוב משפחה. הורים שלו לא רשומים, ואין לו אח או אחות בארץ. הוא עולה כרגע לניתוח חירום בראש שלו, כי לפני כמה דקות הדימום שהיה לו החמיר. אני לא אמורה להגיד את זה," היא אומרת לי בשקט, "אבל ד"ר אברמסון זה ד"ר הכי טוב לפגיעות ראש, ואולי הוא יהיה יום אחד מנהל בית החולים." 
אני יושב שם על הכסא ומנסה להבין מה היא אומרת. מנהל בית החולים? את מי זה מעניין? מה לעזאזל הולך לקרות ליניב? מה היא מזיינת לי בשכל על רופאים ושטויות? 
"מה סיכויי ההצלחה של הניתוח?" 
"זה, אני לא יכולה להגיד לך..." היא מתחילה לומר ואני צועק עליה 
"מה הסיכויים שלו? הוא הולך למות?" אני צועק בכל הגרון שלי. 
"אדוני, אני לא יודעת..." היא מנסה לומר. 
"מה לא יודעת? מה את כן יודעת? מה הולך לקרות לבעלי?" אני קם על הרגליים ומביט בה בצורה הכי מאיימת שאני יכול. 
"אני לא יודעת מה.... כלומר אני זה לא רופאה... אני רק אחות..." היא מתחילה להראות סימנים של בכי. ארז נכנס למחלקה ונעמד מאחוריי. 
"אז למי אני פונה הא? אולי את זה את יודעת?" אני שואג כמו חיה. משהו בתוכי נשבר. אני פורץ בבכי ונופל לרצפה. ארז אומר משהו לאחות ומתיישב על הרצפה לידי. הוא מקים אותי בכוח ומושיב אותי על הכסא. הוא ממלמל לי משהו על זה שהיא הלכה להביא לי את מנהל המחלקה של פגיעות ראש. אני בוכה כ"כ חזק שאני לא שומע חצי ממה שהוא אומר לי. 
הדקות נראות כמו שעות עד שמנהל המחלקה מגיע. הוא מסביר לי שסיכויי ההצלחה של הניתוח גבוהים אבל סיכויי ההחלמה של יניב קטנים מאוד. הוא נפגע בצורה מאוד רצינית בעמוד השדרה כשהוא נחת על השטח הפרדה של הכביש. וגם אם הוא יצא מהקומה שהוא נכנס אליה, סביר להניח שהוא יהיה נכה או צמח. העולם מסביבי קורס. 
ארז מדבר עם הרופא ושואל אותו שאלות שנראות לי רחוקות ומיותרות. צמח? נכה? סיכויי החלמה קטנים? קומה? איך אני אמור לאכול את זה? בית החולים מסביבי נראה פתאום כמו קבר גדול ולבן, שמכסה את כל שטחי הראייה שלי. 
פתאום הטלפון מצלצל. מספר שאני לא מכיר. אני נותן לארז את המכשיר ומנסה להתאזן על עצמי. החדר מסתובב לי. אני תופס את הראש בשתי הידיים כשארז פונה אליי. 
"ערן? זה מהגרירה. הם שואלים אם אתה רוצה שיביאו לך את האופנוע הביתה." 
אידיוט שכמותך! מטומטם שכמותך! מתחשק לי לצעוק עליו. אבל אין לי קול. אני מסתכל עליו בראייה מטושטשת, ואומר לו בשקט שישימו אותו במגרש המשטרתי. אם יניב ירצה, נביא את האופנוע הביתה. 
אם יניב ירצה. מה הוא יכול כבר לרצות? הוא שוכב עכשיו, מחוסר הכרה ושבור ומעוך על שולחן הניתוחים, בידיו הטובות והחזקות של ד"ר אברמסון, ואני יושב כאן וחושב על... על מה? אין לי מחשבה אחת בראש. אני רואה רק שחור. 
הדקות נוקפות, הופכות אט אט לשעות. השעון במבואה זז לעיתים לאט לעיתים מהר. אני מסתכל לכיוון הדלתות של חדר הניתוח. מן המעליות יוצאים מלא אנשים, אבל דלתות חדר הניתוח נשארות חתומות. מה קורה? 
הדלת נפתחת וד"ר אברמסון יוצא החוצה. הבגדים שלו מגואלים במעט דם. אני רואה אותו ומתחלחל. הוא מסתכל עלי... ומניד את ראשו. 
ארז מחזיק אותי כשאני קורס לרצפה בצרחה איומה. לא צרחתי ככה בחיים שלי. בבת אחת, כל עולמי חרב עליי. בית החולים נצבע שחור ואני נופל בלי הפסקה ונעצר ברצפה. אני מכה בה בכל הכוח ובוכה. ארז מעליי מחבק אותי מן הגב, מנסה בכל כוחו להקים אותי. אבל אני כבד לו, אני כבד כי העול שעליי כבד לי מנשוא. 
ד"ר אברמסון מתנצל שוב ושוב, האחות, ריטה, מנסה לשאת כל מני עצות. אני לא מקשיב. אני רק צורח מבפנים, ומבחוץ. פתאום מסביבי המון אנשים. הקונדיטור, הטבח הראשי, אפילו המלצרית הקטנה, כולם עומדים מסביבי. הבגדים שלי ספוגים במים ובלכלוך. אני לא רואה דבר מסביבי. 
הלוויה שערכתי לכבודו הייתה צנועה. אנשים שלא הכרתי, וכאלה שכן, נשאו דברים. עמדתי ושתקתי. לא יכולתי לדבר, לא יכולתי לצעוק. אפילו לבכות לא יכולתי. ההורים שלו טסו בלילה מניו-יורק לארץ. הם דרשו בשלומי, ביקשו לעזור לי ואני, אני לא יכולתי לענות להם. הסו-שף שלי אמר לי שאין לי מה לדאוג, שהמסעדה תמשיך לתפקד ושאני יכול לקחת את הזמן לעכל את זה. כולם תומכים. 
אפילו שלמה הבנזונה הגיע ללוויה. הוא נעמד מולי ולחץ את ידי. בלי מילה אחת הוא המשיך בדרכו, מוריד את הכיפה מן הראש עוד בעודו בבית הקברות. שמוק. חברים מקרוב ומרחוק באו להיפרד מן האדם האהוב הזה. הספדים, לחיצות יד, ואני עומד שם, מרחק קילומטרים מן המקום, ובוהה באוויר. מה עכשיו? 
***** 
"נו, ומה עכשיו? אתה לא מדבר איתי יותר?" אני שואל אותו כשאני נכנס למיטה. הוא מסתכל על המסך המרצד של הטלוויזיה, ומתכסה בשמיכה עד הצוואר. 
"לא אני לא." הוא אומר בספק החלטיות ספק שעשוע. 
"אוקי. אני מתנצל שוב על מה שאמרתי. אני מתנצל על הכול, בסדר? אני אוהב אותך יותר משאני אוהב את עצמי, וזה אומר הרבה." אני אומר עם חיוך. הוא מסתובב אליי לרגע עם פרצוף חמור סבר. ואז הוא מחייך. הוא מנשק אותי כמו שרק הוא יודע, וכל המריבה הזו הולכת לאיבוד. 
"מה באמת הייתי עושה בלעדייך?" אני שואל אותו. 
"היית בוודאי מת." הוא עונה בהחלטיות. שנינו צוחקים. 
"אני אוהב אותך" אני אומר לו. 
"אני אוהב אותך" הוא משיב לי. מבעד לחלון אני רואה כוכב נופל ומחייך. אין לי צורך במשאלה, כבר קיבלתי הכול. 
***** 
עברו שישה חודשים מאז הלוויה. ארז הפך להיות חבר בעת צרה. הוא עזר לי לחזור לעמוד על הרגליים, ואני חב לו את חיי. כל החברים שלי הראו נכונות לעזור, ועשו מעל ומעבר כדי להחזיר אותי למצבי הטבעי. 
תמונה גדולה של יניב מתנוססת בסלון, כזו מתקופת הצבא שלו, עם מכנסי ב', גופייה לבנה וחיוך עתיר שיניים לבנות. אני יושב מול התמונה לפחות פעם בשבוע ומספר לו מה קורה לי בחיים, במסעדה, עם החברים. 
המסעדה מצליחה מאוד, ואפילו שלמה מגיע לבקר מדי פעם ונהנה מהאוכל. אני יודע שהוא נהנה, אפילו שהוא לעולם לא אומר את זה. 
הסו-שף והמלצרית יוצאים קבוע כבר כמה שבועות. משעשע, ידעתי שזה מתקדם לשם עוד לפני חודשים. ומה זה לעזאזל לצאת קבוע? מה אנחנו בכיתה ג'? אבל לא אני זה שיוצא איתה, תודה לאל, זה הוא. 
הקונדיטור החליט להביא בת חסות חדשה, שהפכה במהרה להיות בת זוג חדשה. לפי דעתי, הוא עומד להציע לה נישואין מתישהו השנה. סתם הרגשה. 
ההורים של יניב מגיעים קבוע בכל אחד משלושת הרגלים. שלב הבא, שבועות. הם גרמו לי להבטיח להם ארוחת גבינות משגעת כשהם נוחתים. טוב, בסדר. 
מדי פעם, בלילות קרים במיוחד, או בלילות חמים במיוחד, אני חולם על יניב. כל חלום יותר יפה מקודמו, וכל חלום מזכיר לי אותו. וכל חלום נחתם במילים "אני אוהב אותך." 
אז החיים המשיכו, אבל משהו מיניב תמיד נשאר איתי. תמיד.
